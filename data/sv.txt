Därefter sa Herren till Elia:
Gå österut och göm dig vid bäcken Kerit, öster om den plats där den rinner ut i floden Jordan.
Drick vattnet i bäcken och ät det som korparna kommer med, för det är jag som har befallt dem att förse dig med mat.
Elia gjorde som Herren hade sagt, och han slog läger vid bäcken.
Korparna kom med bröd och kött varje morgon och kväll, och han drack ur bäcken.
Men efter någon tid torkade bäcken ut, för det regnade inte någonstans i hela landet.
- Gå till byn Sarefat i närheten av Sidon och stanna där, sa Herren till Elia. Där finns en änka som jag har befallt att ge dig mat.
Elia gick alltså till Sarefat. När han kom fram till stadsporten fick han se en änka som gick och samlade ved, och han bad henne om lite vatten.
När hon gick för att hämta vattnet, ropade han efter henne att också ta med en bit bröd till honom.
Jag svär vid Herren, din Gud, att jag inte har en enda brödbit i hela huset, svarade hon.
Jag har bara en handfull mjöl kvar och några droppar olja i bottnen på krukan.
Jag skulle just samla ihop lite ved för att laga vår sista måltid, för sedan kommer min son och jag att dö av svält.
Var inte orolig, sa Elia till henne.
Gå och baka av det du har, men ge mig först!
Sedan ska det fortfarande finnas tillräckligt kvar åt dig och din son.
Herren, Israels Gud, säger att det alltid ska finnas tillräckligt med mjöl och olja i ditt förråd, ända tills han sänder regn och det kan börja växa igen!
Hon gjorde som Elia hade sagt till henne, och både hon och hennes son och profeten fortsatte sedan att äta av hennes förråd så länge de behövde.
Det fanns alltid tillräckligt med mjöl och olja kvar, precis som Herren hade lovat genom Elia.
Men så en dag blev kvinnans son sjuk.
Han blev allt sämre och till slut dog han.
Du gudsman, vad är det du har gjort mot mig? ropade hon förtvivlat.
Har du kommit för att straffa mig för mina synder genom att döda min son?
Kom hit med honom, svarade Elia. Han tog pojkens kropp från henne och bar upp den i övre våningen till rummet där han bodde.
Han lade pojken på sin säng och ropade till Herren:
Herre, min Gud, varför har du dödat sonen till denna änka, som jag bor hos?
Sedan sträckte han ut sig över barnet tre gånger och ropade till Herren:
Herre, min Gud, låt honom få liv igen!
Herren hörde Elias bön, och pojken fick liv på nytt.
Elia tog med sig honom ner igen och lämnade honom till modern.Titta!
Han lever! sa han leende.
Hon såg på sin son och sa glatt:
Nu är jag övertygad om att du är en profet och att det du säger kommer från Herren!Landshövdingarna var ansvariga inför tre furstar, och Daniel var en av dem.
Deras uppgift var att bevaka kungens intressen.
Daniel visade sig snart vara dugligare än alla de andra furstarna och landshövdingarna, och kungen hade planer på att sätta honom över hela riket.
Detta gjorde de andra furstarna och landshövdingarna avundsjuka, och de började leta efter fel i Daniels tjänsteutövning för att kunna klaga på honom inför kungen.
Men de kunde inte hitta något att kritisera honom för!
Han var trogen och ärlig och gjorde inga misstag.
De kom alltså till den här slutsatsen:
Vår enda chans är att hitta något mot honom som gäller hans Guds lag!
De bestämde sig för att gå till kungen och säga:
Kung Darejaves, måtte du leva i evighet!
Vi furstar, landshövdingar, rådgivare och ombud tycker alla att du borde instifta en lag som under inga omständigheter får ändras.
Den som under de kommande trettio dagarna vänder sig med bön till någon annan, gud eller människa, än till Ers Majestät, ska kastas i lejongropen.
Vi föreslår att Ers Majestät låter skriva ut och underteckna en sådan lag, som enligt meders och persers sed inte kan upphävas eller ändras!
Kung Darejaves gjorde dem till viljes och en lag kom till stånd.
Daniel fick reda på vad som hade hänt, men trots det gick han hem och böjde som vanligt knä i sitt sovrum en trappa upp, med fönstren öppna mot Jerusalem. Där bad han tre gånger om dagen, precis som han alltid hade gjort, och tackade sin Gud.
De sammansvurna männen samlades vid Daniels hus och kunde få bekräftat att han bad till sin Gud.
De rusade tillbaka till kungen och påminde honom om lagen.
Har inte du undertecknat en befallning, sa de, som inte tillåter någon att tillbe någon annan än dig själv under trettio dagar, och att den som bryter mot den lagen ska kastas till lejonen?
Jo, svarade kungen.
Det är en medisk-persisk lag, som inte kan ändras eller upphävas.
Då berättade de för kungen vad de hade sett:
Den där Daniel, en av de judiska fångarna, bryr sig inte om dig och din lag.
Han ber ändå till sin Gud tre gånger om dagen.
När kungen hörde detta, blev han mycket bekymrad och bestämde sig för att försöka rädda Daniel, och han använde resten av dagen till att försöka tänka ut hur han skulle kunna hjälpa honom i hans svåra belägenhet.
På kvällen kom männen tillbaka till kungen och sa:
Ers Majestät, det finns ingenting annat du kan göra.
Du har undertecknat lagen, och den kan inte ändras.
Till slut gav kungen med sig och befallde att Daniel skulle gripas och kastas i lejongropen.
Kungen sa till honom:
Måtte din Gud som du ständigt tillber hjälpa dig nu!
Sedan kastade man ner honom i gropen.
En sten hämtades och lades över öppningen, och kungen förseglade den med sitt eget och regeringens sigill, så att ingen skulle våga sig på att rädda Daniel.
Sedan gick kungen tillbaka till sitt palats och lade sig utan att äta.
Han unnade sig inga nöjen den kvällen, och under natten sov han inte en blund.
Mycket tidigt följande morgon skyndade han sig ut till lejongropen och ropade i sin förtvivlan:
Daniel, du den levande Gudens tjänare, kunde din Gud, som du ständigt tillber, rädda dig från lejonen?
Då hörde han en röst:
Måtte Ers Majestät leva i evighet!
Det var Daniel!
Min Gud sände sin ängel, sa Daniel. Han stängde lejonens gap.
De har inte rört mig.
Jag är oskyldig inför Gud, och inte heller har jag gjort orätt mot Ers Majestät.
Kungen blev utom sig av glädje och befallde att man skulle hämta upp Daniel. Det fanns inte minsta lilla skråma på honom.
Han hade litat på sin Guds beskydd.
På kungens befallning hämtade man sedan de män som hade anklagat Daniel och kastade dem i lejongropen tillsammans med deras hustrur och barn.
Innan de ens hunnit ner till gropens botten var lejonen över dem och slet dem i stycken.
- Efter denna händelse skrev kung Darejaves följande budskap, som han sände ut över hela riket:Jag hälsar er och önskar er välgång!
Det är min befallning att man överallt i mitt rike ska bäva och frukta för Daniels Gud, för hans Gud är en levande, oföränderlig Gud, vars rike aldrig ska gå under och vars makt aldrig ska ta slut.
Han hjälper sitt folk och bevarar dem från varje olycka.
Han gör stora under i himmel och på jord, och det är han som har räddat Daniel från lejonen.
Och Daniel hade framgång och hans anseende växte, både under Darejaves och perserkungen Kores regeringar.Du ska inte tillbe några andra gudar än mig.
Du ska inte göra några avgudar, inte göra några bilder som föreställer djur, fåglar eller fiskar.
Du ska inte tillbe eller tjäna sådana, för jag, Herren din Gud, är en Gud som inte vill dela din tillbedjan med andra gudar!När jag straffar folket för deras synder och när man hatar mig, låter jag straffet drabba också barn, barnbarn och barnbarnsbarn.
Men jag slösar min kärlek över dem i tusentals generationer, när man älskar mig och lyder mina befallningar.
Du ska inte missbruka Herrens namn.
Den som gör det ska inte undgå att bli straffad.
Kom ihåg att betrakta sabbaten som en helig dag.
Sex dagar i veckan är till för dina dagliga göromål och ditt vanliga arbete, men den sjunde dagen är en ledig dag, som du ska vila på inför Herren, din Gud. På den dagen får du inte utföra något som helst arbete, och inte heller får din son, dotter eller tjänare, vare sig man eller kvinna, eller din boskap eller de som bor som främlingar ibland er göra det.
På sex dagar skapade nämligen Herren himlen, jorden och havet och allt som finns där, men på den sjunde dagen vilade han.
Därför välsignade han sabbatsdagen och avskilde den som en helig dag.
Hedra dina föräldrar, så ska du få ett långt och härligt liv i det land som Herren, din Gud, ger dig.
Du ska inte döda.
Du ska inte begå äktenskapsbrott.
Du ska inte stjäla.
Du ska inte ljuga.
Du ska inte vara avundsjuk på din granne för vad han äger, eller ha begär till hans hustru, slavar, oxar, åsnor eller någonting annat som han har.
Allt folket såg eldslågorna och röken som steg upp från berget, och de hörde dundret och det långa basunljudet där de stod på avstånd och darrade av rädsla.
De sa till Mose:
Tala nu om för oss vad Gud säger, och vi ska lyda, men låt inte Gud tala direkt till oss, för då kanske vi dör.
Var inte rädda, sa Mose till dem.
Gud vill på det här sättet visa sin fruktansvärda makt, så att ni från och med den här dagen ska akta er för att synda mot honom!
Folket stod alltså kvar på avstånd medan Mose gick in i det täta, mörka molnet där Gud var.
Herren sa till Mose att han skulle vara Guds talesman inför folket och säga till dem:
Ni har själva varit vittnen till att jag talat till er från himlen.
Kom nu ihåg att ni inte får tillverka eller tillbe avgudar av silver eller guld eller någonting annat!
Det altare du reser åt mig ska vara enkelt och uppbyggt av jord.
Frambär dina offer till mig på det, dina brännoffer och tackoffer av får eller oxar.
Men bygg altaren bara där jag säger att du ska göra det.
Då ska jag komma dit och välsigna dig.
Du kan också göra altaren av sten, men om du gör det ska du bara använda ohuggen sten.
Om du använder något verktyg på stenen för att forma den, gör du den olämplig för mitt altare.
Och du ska inte heller göra en trappa upp till altaret.
Om du gör det kanske kläderna inte döljer din nakenhet när du går upp, och det kan Herren inte acceptera.Lyssna på mig, för detta är allvarligt!
Om ni håller fast vid att omskärelsen och lydnaden för de judiska lagarna ska göra er rättfärdiga inför Gud, så kan inte Kristus rädda er.
Ja, än en gång säger jag det:
Den som försöker att bli rättfärdig i Guds ögon genom att låta omskära sig, måste också lyda alla andra judiska lagar med dess krav.
Kristus har inget värde för er, om ni räknar med att bli kvitt er skuld till Gud genom att hålla dessa lagar.
Ni har då ställt er vid sidan om Guds nåd.
Men vi förlitar oss på att Gud genom vår tro på Jesus Kristus har accepterat oss.
Det är den helige Ande som har gett oss detta hopp.
Och vi, som har fått det eviga livet av Kristus, behöver inte oroa oss för om vi är omskurna eller inte.
Allt vi behöver är en tro som fungerar genom kärlek.
Det började så bra för er.
Vem har nu lagt hinder i vägen så att ni inte längre följer sanningen?
Det är absolut inte Gud som har gjort det, för han är den som har kallat er till frihet i Kristus.
Det behövs bara en enda ond människa bland er för att alla de andra ska bli smittade.
Men jag litar på Herren och tror att han ska föra er tillbaka till den tro som jag har.
Gud kommer att ta itu med den person, som har oroat och förvirrat er, vem det än är.
En del människor påstår till och med att jag själv predikar att omskärelsen och de judiska lagarna är nödvändiga för Guds frälsningsplan.
Om det var så skulle jag inte längre vara förföljd, för det budskapet förargar inte någon.
Men tron på att frälsningen kommer genom en som blivit korsfäst gör det.
Tänk om dessa fanatiker, som vill att ni ska omskäras, i stället kunde sätta kniven lite djupare i sig själva och låta er vara ifred.
Kära bröder, genom Kristus har ni fått er frihet.
Det är inte en frihet att göra vad ni vill, utan en frihet till att älska och tjäna varandra.
Hela lagen kan sammanfattas i detta enda bud:
Älska andra som du älskar dig själv.
Men om ni kritiserar och sårar varandra i stället för att visa kärlek, var då på er vakt så att ni inte alldeles utplånar varandra.
Jag uppmanar er till att låta den helige Ande bestämma över era liv.
Han kommer att tala om för er vart ni ska gå och vad ni ska göra, och då kommer ni inte längre att följa er onda natur.
Vi vill nämligen på grund av vår mänskliga natur göra det som är ont och som är raka motsatsen till allt det goda som den helige Ande vill att vi ska göra.
Och det goda som vi vill göra, när den helige Ande får sin vilja igenom med oss, står i strid med våra naturliga önskningar.
Dessa två krafter inom oss strider ständigt med varandra för att få kontroll över oss och vi tvingas leva i detta spänningstillstånd.
Men när vi är ledda av den helige Ande, behöver vi inte längre leva under lagens tvång.
Resultatet av våra egna onda begär är tydligt och klart: omoral, orena tankar, utsvävningar, avgudadyrkan, ockultism, hat och fiendskap, avundsjuka och vrede, egoism och habegär, oenighet och intriger, villoläror, maktkamp, dryckenskap, vilda fester och mycket annat.
Låt mig få säga det än en gång, att den som lever ett sådant liv kommer inte att ärva Guds rike.
Men när den helige Ande får behärska våra liv, skapar han ett helt annat slag av frukt i oss: kärlek, glädje, frid, tålamod, vänlighet, godhet, trofasthet, mildhet och självbehärskning.
Detta står inte i strid med de judiska lagarna.
De som tillhör Kristus har spikat fast sina naturliga onda begär på hans kors och alltså korsfäst dem där.
Om vi nu lever i den helige Andes kraft, låt då den helige Ande styra vårt liv in i minsta detalj.
Då behöver vi inte vara avundsjuka på varandra och jaga efter ära och popularitet.Först var jorden ett formlöst och tomt kaos, och Guds Ande svävade över de mörka dimmorna.
Då sa Gud:
Ljus, bli till.
Då blev det ljust.
- Gud var nöjd med ljuset och skilde det från mörkret.
Han kallade ljuset dag, och mörkret kallade han natt.
Tillsammans utgjorde de den första dagen.
Sedan sa Gud:
Låt dimmorna skilja på sig för att forma himlen där uppe och haven där nere.
- Gud skapade på så sätt himlen och skilde dimman ovanför från vattnet nedanför.
Allt detta hände den andra dagen.
- Sedan sa Gud:
Låt vattnet under himlen samlas så att torrt land kommer fram.
Det blev så och Gud kallade det torra jord, och vattnet kallade han hav.
Gud var nöjd - och fortsatte:
Låt det ur jorden växa fram alla sorters gräs och fröbärande växter och fruktträd med kärnor i frukten, så att fröna och kärnorna på nytt ger upphov till de slags växter och frukter som de kommit ifrån.
Det blev så, och Gud var nöjd.
Allt detta hände den tredje dagen.
- Sedan sa Gud:
Låt det bli skinande ljus på himlen för att lysa upp jorden och skilja dagen från natten.
De ska bestämma årstiderna på jorden och utmärka dagarna och åren.
Det blev så, för Gud skapade två stora ljus, solen och månen, som skulle lysa över jorden, det större ljuset, solen, för att lysa på dagen och det mindre ljuset, månen, för att lysa på natten.
Han skapade också stjärnorna.
Gud placerade dem alla på himlen för att upplysa jorden, härska över dagen och natten och skilja ljuset från mörkret.
Gud var nöjd.
Allt detta hände den fjärde dagen.
Sedan sa Gud:
Låt vattnet vimla av levande varelser, och låt himlen fyllas av fåglar.
- Gud skapade stora sjödjur och fiskar och fåglar av alla slag.
Sedan såg Gud på dem med glädje och välsignade dem allesammans.
Föröka er och fyll haven, sa han, och till fåglarna sa han:
Föröka er ni också och uppfyll jorden!
Detta avslutade den femte dagen.
Sedan sa Gud:
Låt jorden bära fram djur av alla slag - boskap, kräldjur och vilda djur.
Det blev så.
Gud skapade alla slags vilda djur och boskap och kräldjur, och Gud var nöjd med det han hade gjort.
Sedan sa Gud:
Låt oss skapa människan, lik oss själva, att härska över allt liv i havet och i luften och på jorden.
Alltså skapade Gud människan lik hennes Skapare, lik sig själv skapade Gud människan till man och kvinna.
Gud välsignade dem och sa:
Föröka er och uppfyll jorden och lägg den under er.
Ni ska härska över fiskarna, fåglarna och alla djuren.
Lyssna!
Jag ger er de fröbärande växterna på hela jorden och alla fruktträden.
De ska ge er mat.
Åt djuren och fåglarna ger jag däremot allt gräs och andra gröna växter som föda.
Sedan såg Gud på allt han hade skapat, och han var mycket nöjd.
Detta avslutade den sjätte dagen.Herren sa till mig:
Skriv mitt svar klart och tydligt på en tavla och låt en budbärare sprida det åt alla håll.
Men det jag planerar kommer inte att hända på en gång.
Sakta men säkert närmar sig tiden då synen ska bli verklighet.
Misströsta inte om det skulle dröja, för allt detta kommer att ske.
Ha bara tålamod!
Det ska inte gå en enda dag över tiden!
Lägg märke till det här:
Ogudaktiga människor litar på sig själva, som babylonierna gör.
De misslyckas, men den rättfärdige förlitar sig på mig och får leva!
Dessa högfärdiga babylonier blir förvirrade av allt sitt vindrickande.
I sitt övermod har de samlat en mängd nationer under sig, men liksom döden och dödsriket får de aldrig nog.
Den dag kommer när deras fångar ska håna dem och säga:
Rövare!
Äntligen är rättvisans stund inne!
Nu ska ni få igen för allt krigsbyte ni samlade på hög och för allt ert förtryck och all er grymhet!
Plötsligt ska era fordringsägare vända sig mot er i vrede och ta allt vad ni har, medan ni står darrande och hjälplösa.
Ni har ruinerat många folk, men nu ska de ruinera er.
Mördare!
Ni har förstört både stad och land i er laglöshet.
Det blir synd om er som gör er rika genom bedrägeri och sedan tror att ni kan leva i säkerhet.
Genom de mord ni begått har ni dragit skam över er och förfelat era liv.
Ja, väggarna i era hus ska anklaga er, och bjälkarna i taket ska stämma in i ropen.
Det blir synd om er som bygger upp städer med pengar ni fått genom mord och rån.
Har inte Herren befallt att det som gudlösa nationer har byggt upp ska bli till aska?
De arbetar så flitigt, men allt är förgäves!
Den tid ska komma när jorden ska vara lika full av kunskap om Herrens härlighet som havsdjupen är fulla av vatten.
Det blir synd om er som först slår era grannländer så att de raglar som druckna och sedan utnyttjar dem i deras nakenhet och skam.
Men snart ska er egen härlighet bytas ut mot skam och vanära.
Nu är det er tur att dricka er druckna av Guds dom, ända tills ni raglar och faller!
Ni skövlade Libanons skogar, men nu ska ni själva huggas ner.
Ni jagade skogens djur för nöjes skull, men nu ska ni själva drabbas av förskräckelse på grund av allt ert dödande och all er grymhet i både stad och land.
Vad vann ni på att tillbe dessa handgjorda avgudabilder?
Vilken lögn det är att de skulle kunna ge någon hjälp!
Vilka dårar ni var, som litade på sådant som ni själva hade gjort.
Det är sorgligt att man över huvud taget kan komma på tanken att be livlösa trägudar om räddning!
Stackars dem som tror att en sten kan komma med goda råd!
Hur skulle avgudar kunna föra Guds talan?
De är förgyllda med silver och guld, men de har inget liv!
Men Herren är i sitt heliga tempel.
Låt hela jorden vara stilla inför honom.För Gud var han som ett färskt, grönt skott, som sköt upp från en rot i en torr och steril mark.
Men i våra ögon var han inte på något sätt tilldragande.
Det fanns ingenting hos honom som behagade oss.
Vi föraktade honom och övergav honom, han var en sorglig syn, drabbad av lidande!
Vi vände honom ryggen och såg åt ett annat håll när han gick förbi.
Vi avskydde honom och förstod inte vem han var.
Ändå var det vårt lidande han bar och våra sorger som tyngde honom.
Vi trodde att hans lidande var ett straff från Gud för hans egna synder, men det var för vår skull han blev sårad och slagen.
Han blev misshandlad för att vi skulle få frid.
Han blev straffad, men vi blev friade!
I hans sår finns det helande för oss!
Det var vi som gick vilse som får.
Det var vi som lämnade Guds stigar för att gå våra egna vägar.
Ändå lade Gud alla våra skulder och synder på honom!
Han var pressad och plågad, men ändå sa han inget till sitt försvar.
Han var som ett lamm, som förs bort för att slaktas.
Och som ett får står tyst när man klipper det, så stod han tyst framför dem som dömde honom.
Från anklagelser och rättegång förde de bort honom för att dödas.
Men vilka bland folket insåg den dagen att det var deras synder han dog för?
Vem förstod att han led i deras ställe?
Han begravdes som en brottsling i en rik mans grav, men han hade inte gjort något brottsligt, och han hade aldrig sagt ett ont ord.
Men det var ändå Herrens plan att krossa honom och lägga detta lidande på honom.
När han väl har offrats för synden, ska han få många arvingar.
Han ska få liv igen, och Guds plan ska ha framgång genom honom.
När han ser resultatet av sitt lidande ska han känna sig tillfreds.
På grund av vad han, min rättfärdige tjänare, har gjort ska många bli rättfärdiga inför Gud. Han ska bära alla deras synder.
Därför ska jag ge honom all den ära som tillkommer den som är stor och mäktig, för han har gett sitt liv i döden.
Han betraktades som en syndare när han bar mångas synder och ingrep för deras skull och bar fram deras sak inför Gud.Han har alltid funnits till och är Gud.
Han skapade allt som finns, och ingenting finns som inte han har skapat.
Allt liv kommer från honom, och hans liv är hela mänsklighetens ljus.
Han är det ljus som lyser i mörkret, och mörkret kan aldrig utsläcka det.
- Gud sände Johannes döparen för att vittna om att Jesus Kristus är det verkliga ljuset.
Johannes var inte själv ljuset.
Han var bara ett vittne som skulle göra ljuset känt.
Efter honom kom Kristus, som är det verkliga ljuset, för att lysa för alla människor i hela världen.
Men fastän han hade skapat världen, kände världen inte igen honom när han kom.
- Inte ens i sitt eget land och bland sitt eget folk, judarna, blev han erkänd.
Bara några få välkomnade och tog emot honom.
Men åt alla som tog emot honom, gav han rätt att bli barn till Gud. Allt de behövde göra var att lita på att han kunde frälsa dem.
Alla som tror detta föds på nytt, inte genom en vanlig födelse på grund av människors känslor eller planer, utan på grund av Guds vilja.
Och Kristus blev människa och levde bland oss här på jorden.
Han var full av kärlek, förlåtelse och sanning.
Och några av oss har sett hans härlighet, den härlighet som tillhör den himmelske Faderns ende Son.
Johannes vittnade för människorna om Jesus och sa till dem:
Han är den som jag talade om när jag sa:
'Det kommer en som betyder mer än jag, för han fanns till innan jag blev född.' Vi har alla fått del av de rikedomar som han har fört med sig till oss, och vi har gång på gång fått uppleva hans nåd.
Mose gav oss lagen med dess stränga krav, men Jesus Kristus har också gett oss den kärleksfulla förlåtelsen.
Ingen har någonsin sett Gud, men hans ende Son har naturligtvis gjort det, för han står Fadern nära och har genom sitt liv visat oss vem Fadern är.
De judiska ledarna sände ut präster och tempeltjänare från Jerusalem för att fråga Johannes om han påstod sig vara Messias.
Men han nekade blankt till det.
Jag är inte Kristus, sa han.
Vem är du då? frågade de.
Är du Elias?
Nej, svarade han.Är du profeten?
Nej.
Vem är du då?
Tala om det, så att vi kan svara dem som har sänt oss hit.
Vad säger du själv?
Då svarade Johannes:
Profeten Jesaja har redan sagt det:
'Jag är en röst som ropar i den öde öknen:
Röj undan hindren på vägen, så att Herren kan komma!' - De som hade skickats ut och som också var fariseer frågade nu:
Varför döper du om du inte är Messias eller Elias eller profeten?
Johannes svarade dem:
Jag döper bara i vatten, men här bland folket lever redan en som ni inte känner.
Han ska fortsätta där jag slutar.
Jag är inte ens värd att vara hans slav.
Detta hände i Betania, en by på andra sidan Jordanfloden, där Johannes döpte.
Dagen därpå såg Johannes Jesus komma och då ropade han:
Se, där kommer Guds lamm, som tar bort alla människors synd.
Han är den som jag talade om när jag sa:
'Snart kommer en man som fanns före mig.
Han står långt över mig.' Jag visste inte på förhand vem han var, men min uppgift är att döpa i vatten och göra honom känd för Israels folk.
Sedan beskrev Johannes hur han hade sett den helige Ande komma ner från himlen som en duva och stanna kvar över Jesus.
Jag visste inte att det var just han, sa Johannes igen, men då Gud sände mig för att döpa, sa han till mig:
'När du ser den helige Ande sänka sig ner och stanna kvar över någon, så vet du att han är den som döper i helig Ande.' Jag såg det hända med denne man, och därför kan jag vittna om att han är Guds Son.
Nästa dag stod Johannes tillsammans med två av sina lärjungar på samma ställe när Jesus kom gående förbi.
Johannes följde honom med blicken och sa sedan:
Se, där är Guds lamm!
När de båda lärjungarna hörde det följde de efter Jesus.
Jesus vände sig då om och såg att de följde honom.
Vad vill ni? frågade han dem.Herre, svarade de, var bor du?
Kom och se efter, sa han.
Då gick de med honom till den plats där han bodde, och stannade hos honom från klockan fyra på eftermiddagen till kvällen.
En av dessa män var Andreas, Simon Petrus bror.
Det första Andreas gjorde var att gå ut och leta reda på sin bror Petrus. Då han fann honom sa han:
Vi har funnit Messias!
Messias betyder Kristus.
Och han tog Petrus med sig till Jesus.Jesus såg ett ögonblick på Petrus och sa:
Du är Simon, Johannes son.
Du ska heta Petrus. Det betyder klippan.
Nästa dag tänkte Jesus gå till Galileen. Då träffade han Filippos och sa till honom:
Följ med mig.
Filippos var från Betsaida, Andreas och Petrus hemstad.
Filippos gick då för att söka reda på Natanael och sa till honom:
Äntligen har vi funnit Messias, den man som Mose och profeterna talar om!
Han heter Jesus och är son till Josef från Nasaret.
Nasaret! utropade Natanael. Kan något gott komma därifrån?
Kom och se själv, svarade Filippos.
När de närmade sig, sa Jesus:
Här kommer en ärlig och uppriktig människa, en äkta israelit.
Känner du mig? undrade Natanael.Jesus svarade:
Jag såg dig under fikonträdet innan Filippos fick tag på dig.
Natanael svarade:
Herre, du är Guds Son, Israels kung!
Jesus frågade honom:
Tror du allt detta bara för att jag sa att jag såg dig under fikonträdet?
Du kommer att få större bevis än så.
Du ska till och med få se himlen öppen och Guds änglar stiga ner och stiga upp mellan Gud och Människosonen.för att samtala med Jesus. Herre, sa han, alla vet att Gud har sänt dig för att undervisa oss.
Dina under är tillräckliga bevis för detta.
Jesus svarade:
Jag ska säga dig något mycket viktigt:
Om du inte blir född på nytt kan du aldrig komma in i Guds rike.
Född på nytt! utropade Nikodemos. Vad menar du?
Hur kan en gammal man komma in i sin mor och födas en gång till?
Jesus svarade:
Vad jag verkligen försöker att få dig att förstå är detta:
Om du inte blir född av vatten och ande kan du inte komma in i Guds rike.
Människor kan bara frambringa mänskligt liv, men den helige Ande ger nytt liv från himlen.
Förvåna dig därför inte över mitt påstående att du måste födas på nytt.
På samma sätt som du hör vinden, men inte kan säga varifrån den kommer eller vart den tar vägen, på samma sätt är det med varje människa som är född av Anden.
Vad menar du? frågade Nikodemos.
- Jesus svarade:
Du är ju en ansedd judisk lärare, och ändå förstår du inte detta.
Jag talar om för dig vad jag vet och har sett, och ändå tror du mig inte.
Men om du inte ens kan tro mig när jag berättar för dig om sådant som händer här bland människorna, hur ska du då kunna tro när jag talar om det som händer i himlen?
För ingen människa har varit i himlen, bara Människosonen som kommit ner till jorden.
Och så som Mose hängde upp kopparormen på en påle i öknen, på samma sätt måste jag bli upphängd på en påle, så att alla som tror på mig kan få evigt liv.
För Gud älskade människorna så mycket att han gav dem sin ende Son, för att de som tror på honom inte ska gå under utan ha evigt liv.
Gud sände inte sin Son till världen för att döma dem utan för att rädda dem.
De som tror på honom blir inte dömda.
Men de som inte tror på honom är redan dömda för att de inte tror på Guds ende Son.
Och domen är grundad på detta faktum: ljuset från himlen kom till människorna, men de älskade mörkret mer än ljuset för deras handlingar var onda.
De hatade det himmelska ljuset, eftersom de ville synda i mörkret.
De höll sig borta från ljuset för de var rädda att deras synder skulle avslöjas.
Men de som däremot gör vad som är rätt, kommer med glädje till ljuset för att alla ska kunna se att de gör vad Gud vill.
Sedan lämnade Jesus Jerusalem tillsammans med sina lärjungar och gick till Judeen där de stannade en tid och döpte.
- Vid den tiden var Johannes döparen ännu inte fängslad utan döpte vid Ainon, nära Salim, där det fanns gott om vatten.
Och många människor kom till honom för att bli döpta.
En dag började en judisk man diskutera med Johannes lärjungar om reningsföreskrifterna.
Då gick lärjungarna till Johannes och sa:
Mästare, mannen som du mötte på andra sidan Jordanfloden, den du sa var Messias, döper också och alla går till honom i stället för att komma till oss.
Johannes svarade:
Gud i himlen bestämmer varje människas uppgift.
Min uppgift är att röja väg för denne man så att alla kan komma till honom.
Ni vet själva att jag klart och tydligt sagt till er att jag inte är Messias. Jag är här för att bana väg för honom, det är allt.
Människorna dras naturligtvis till den som de finner mest intressant - som bruden dras till brudgummen.
Och brudgummens vän, som står vid sidan om är glad för hans skull.
Jag är brudgummens vän och jag gläder mig verkligen.
Det är som det ska att han blir större och större och jag mindre och mindre.
Han har kommit från himlen och är därför större än alla andra.
Jag kommer från jorden, och mitt förstånd är begränsat till det jordiska.
Han talar om vad han har sett och hört, men det är bara några få som tror vad han talar om!
- De som tror honom upptäcker att allt vad Gud har sagt är sant.
Denne man, som är sänd av Gud, talar Guds ord.
Gud har gett honom sin Ande i obegränsat mått.
Fadern älskar honom därför att han är hans Son, och han har gett honom allt som finns.
Och alla som tror på Guds Son har evigt liv.
De som inte tror och lyder honom kommer aldrig att se himlen, utan Guds vrede drabbar dem.Några fariseer kom och frågade honom:
Tillåter du skilsmässa?
Deras enda ärende var förstås att sätta fast honom.
Vad sa Mose om skilsmässa? svarade Jesus dem.
Han hade ingenting emot det, utan sa att allt en man behöver göra är att skriva ett skiljebrev till sin hustru.
Sedan kan han skicka iväg henne.
Och varför sa Mose det? undrade Jesus. Jag kan tala om det för er.
Det var en eftergift för att ni har så onda och hårda hjärtan.
- Men från början var det inte Guds väg.
Han skapade dem som man och kvinna för att de hela livet skulle leva gifta med varandra.
Därför ska en man lämna sina föräldrar, och han och hans fru ska förenas så att de inte längre är två människor utan en enda.
Och ingen människa får skilja på det som Gud har fogat samman.
När han senare var ensam med lärjungarna i huset ville de veta mer om detta.
Han sa då till dem:
När en man skiljer sig från sin hustru för att gifta sig med en annan kvinna, begår han äktenskapsbrott.
Och om en hustru flyttar ifrån sin man och gifter om sig är det hon som begår äktenskapsbrott.
Några mödrar kom en dag med sina barn till Jesus för att han skulle välsigna dem.
Men lärjungarna körde bort dem.
När Jesus såg vad som hände blev han förargad på lärjungarna och sa till dem:
Låt barnen komma till mig, för Guds rike tillhör dem.
Och hindra dem inte.
Och det ska jag säga er att den som inte kommer till Gud som ett litet barn kommer helt enkelt inte in i hans rike.
Sedan tog han barnen i sina armar och lade händerna på deras huvuden och välsignade dem.
När han så skulle fortsätta sin väg kom en man springande och böjde knä framför honom och sa:
Gode Mästare, vad ska jag göra för att få evigt liv?
Varför kallar du mig god? frågade Jesus. Det finns bara en enda som är god, och det är Gud.
Och hans bud kan du:
'Du ska inte döda, inte vara otrogen mot din hustru, inte stjäla, inte ljuga, inte bedra någon och du ska respektera din far och mor.' Herre, jag har aldrig någonsin brutit ett enda av dessa bud, svarade mannen.
Jesus fylldes av kärlek till mannen när han såg på honom.
Det är bara en sak till du kan göra, sa han.
Sälj allt du äger och ge pengarna åt de fattiga.
Då kommer du att få en skatt i himlen.
Kom sedan och följ mig.
När mannen hörde det kände han sig träffad och gick bedrövad sin väg för han var mycket rik.
Jesus såg sig omkring och vände sig sedan till lärjungarna och sa:
Hur svårt är det inte för den som har pengar att komma in i Guds rike!
Jesus såg att lärjungarna blev förfärade när de fick höra detta och han sa därför:
Ja, för människor som äger mycket är det nästan omöjligt att komma dit.
Det är faktiskt lättare för en kamel att komma igenom ett nålsöga än för den som är rik att komma in i Guds rike.
Hans svar gjorde lärjungarna mycket fundersamma och de frågade:
Vem i hela världen kan då bli frälst?
Jesus såg dem i ögonen och sa sedan:
Ingen människa kan själv gå dit in, men när Gud griper in kan det ske, för allt är möjligt för Gud.
Då började Petrus tala om allt som han och de andra lämnat bakom sig.
Vi har övergett allt för att följa dig, sa han.
Jesus svarade:
Jag försäkrar er att alla som har gett upp något, hem, egendom, bröder, systrar, mor, far eller barn, därför att de älskar mig och vill berätta de goda nyheterna för andra, de ska få det tillbaka hundra gånger om redan här i tiden, men de kommer också att bli förföljda!
Och dessutom ska de få evigt liv i den tillkommande världen.
Men många människor, som har en framskjuten ställning, kommer då inte längre att ha något inflytande.
I stället kommer många obetydliga människor att då bli de främsta.
De var nu på väg till Jerusalem, och Jesus gick först.
Lärjungarna och alla de övriga som gick med honom kände ångest och skräck.Jesus tog dem då åt sidan och började än en gång beskriva allt som skulle hända när de kom fram till Jerusalem.
När vi kommer dit, sa han, så kommer Människosonen att arresteras och bli överlämnad till översteprästerna och de judiska ledarna.
De kommer att döma mig till döden och överlämna mig till romarna.
De kommer att håna mig och spotta på mig och piska mig och till sist döda mig.
Men efter tre dagar ska jag återvända till livet.
Då kom Jakob och Johannes, Sebedaios söner, fram till honom och sa:
Mästare, vi vill be dig om en sak.
Vad då? frågade han.
Vi vill sitta närmast dig när vi kommer i ditt rike, sa de.
Den ene till höger och den andre till vänster om dig!
Men Jesus svarade dem:
Ni vet inte vad ni ber om!
Kan ni bära det svåra lidande som väntar mig?
Och kan ni ge era liv som jag måste göra?
Javisst, svarade de utan att tveka.
Det kan vi!Då sa Jesus:
Ja, ni kommer verkligen att få lida och ge era liv, men trots det kan inte jag bestämma vem som en gång ska ha platserna till höger och vänster om mig.
Det har Gud redan bestämt.
När de andra lärjungarna fick höra vad Jakob och Johannes hade bett om, blev de mycket upprörda.
Då kallade Jesus dem till sig och sa:
Jag vet hur makthavarna här i världen förtrycker folk.
Den som har makt använder den hänsynslöst.
Men på det viset får det inte vara bland er.
Den som vill vara stor i Guds ögon måste tjäna andra.
Och den som vill vara den förste måste underordna sig alla andra.
För inte ens Människosonen är här för att låta sig tjänas, utan för att tjäna och med sitt liv befria många människor ur det ondas våld.
Så kom Jesus och lärjungarna till staden Jeriko.När de senare var på väg därifrån, följde en stor folkskara efter dem.
Då satt en blind tiggare som hette Bartimaios, son till Timaios, vid vägkanten där Jesus gick förbi.
När Bartimaios fick höra att det var Jesus från Nasaret började han ropa:
Jesus, Davids son, förbarma dig över mig!
Håll mun! skrek folk åt honom.
Men han ropade bara högre, gång på gång.
Davids son, förbarma dig över mig!
När Jesus hörde honom stannade han på vägen och sa:
Be honom komma hit!
De ropade då på den blinde mannen:
Vilken tur du har, sa de.
Res på dig och kom.
Jesus ropar på dig.
Bartimaios slängde av sig sin mantel, hoppade upp och skyndade sig fram till Jesus.
Vad vill du att jag ska göra? frågade Jesus.Mästare, sa den blinde Bartimaios, jag vill se!
Då sa Jesus till honom:
Gå!
Din tro har botat dig.
Och med detsamma kunde den blinde mannen se, och han följde efter Jesus på vägen.När ni ger en gåva till en tiggare, så ropa inte ut det som hycklarna gör.
De basunerar ut sin godhet i synagogorna och på gatorna för att dra uppmärksamheten till sig genom sina goda gärningar!
Jag försäkrar er:
De har redan fått den lön de ska ha.
Och om du hjälper någon, så gör det hemligt.
Din vänstra hand ska inte veta vad den högra gör.
Då kommer din Far som ser allt att belöna dig.
Och nu kommer vi till bönen.
Var inte som hycklarna när ni ber.
De spelar gudfruktiga genom att be offentligt i gathörnen och i synagogorna där alla kan se dem.
De har verkligen ingenting att vänta sig från Gud.
När du ber gå då in i ditt rum och stäng dörren efter dig och be i avskildhet till din Far. Då ska din Far, som känner dina hemligaste tankar, belöna dig.
- Rabbla inte upp samma bön gång på gång.
Det gör de som inte känner Gud. De tror att bönen blir besvarad bara man använder många ord.
Kom ihåg att er Far vet precis vad ni behöver, innan ni ens ber honom om det!
Be så här i stället:Vår Far i himlen, vi ärar ditt heliga namn.
Vi ber att ditt rike snart ska komma.
Låt din vilja ske här på jorden, så som den sker i himlen.
Ge oss vår mat i dag som du brukar, och förlåt oss våra synder liksom vi förlåter dem som syndar mot oss.
Led oss inte in i frestelser utan befria oss från den Onde. Amen.
- Er himmelske Far kommer att förlåta er, om ni förlåter dem som syndar mot er.
Och vägrar ni att förlåta dem, kommer inte han att förlåta er.
Och nu till fastan.
När ni fastar - alltså av andliga skäl avstår från mat - så gör det inte offentligt som hycklarna gör.
De ser dystra och bedrövade ut för att andra ska lägga märke till dem och tycka att de är andliga.
Det är också den enda belöning de kommer att få.
När ni fastar ska ni se så oberörda ut som möjligt.
Låt det vara en hemlighet mellan er och er Far i himlen.
Han vet allt och ska belöna er.
Skaffa er inte rikedomar här på jorden.
De förlorar snart sitt värde och kan bli stulna.
Samla dem i himlen i stället där de aldrig kommer att förlora sitt värde och där de är säkra för tjuvar.
Om er skatt finns i himlen då kommer också ert hjärta att vara där.
Om ditt öga är rent blir det ljust i ditt inre.
Men om ditt öga är förmörkat av onda tankar och begär så är du i djupt andligt mörker, och det mörkret är verkligen nattsvart!
Ni kan inte tjäna två herrar för då kommer ni att hata den ene och älska den andre.
Därför kan ni inte heller leva för Gud och samtidigt lida av penningbegär.
Därför säger jag:
Oroa er inte för pengar till mat och dryck och för kläder att ha på kroppen.
Livet är mer än att äta och dricka, och en människa betyder mer än kläderna hon har på sig.
Se på fåglarna!
De oroar sig inte över vad de ska äta.
De behöver inte så eller skörda eller skaffa sig matförråd för er himmelske Far ger dem mat.
Och ni är mycket mer värda för honom än de.
Kan all er oro lägga ett enda ögonblick till era liv?
Och varför bekymrar ni er för kläder?
Se på liljorna på fälten.
De bekymrar sig inte för sina kläder.
Och ändå var inte kung Salomo i all sin prakt så vackert klädd som de.
Och om Gud nu på ett så underbart sätt bryr sig om blommorna, som står här i dag och är borta i morgon, ska han då inte ha omsorg om er?
Litar ni alltjämt så lite på Gud?
- Oroa er alltså inte för vad ni ska äta och dricka.
Varför är ni som de som inte känner honom?
De jagar efter allt detta och bekymrar sig för det.
Men er himmelske Far vet redan vad ni behöver.
Och han kommer att med glädje ge er allt vad ni behöver, om ni ger honom första platsen i era liv och lever efter hans vilja.
Bekymra er alltså inte för morgondagen.
Även den kommer Gud att ta hand om.Lyckliga är de som söker efter Gud och alltid gör hans vilja, de som vägrar att kompromissa med det onda och helhjärtat följer hans vägar.
Du har gett oss dina lagar för att vi ska följa dem.
Vad jag längtar efter att helt och fullt kunna lyda dem!
Då skulle jag inte längre behöva skämmas, utan ha ett gott rykte.
När du nu har tillrättavisat mig, vill jag tacka dig genom att leva på rätt sätt!
Jag tänker verkligen lyda dig!
Överge mig inte, och hindra mig från att falla i synd!
Hur kan en ung man bevara sitt liv rent?
Jo, genom att läsa ditt ord och följa dina bud.
Jag har gjort mitt bästa för att finna dig.
Hjälp mig så att jag inte vandrar bort från dig!
Jag har tänkt mycket på dina ord och lagt dem på minnet, för att de ska hålla mig borta från synden.
Käre Herre, lär mig dina bud!
Jag har läst dina lagar och är mera glad för dem än för rikedom.
Jag tänker på dem och vill hålla mig till dem.
Jag är glad för dem och jag skall aldrig glömma dem.
Var god mot mig, som är din tjänare, och låt mig få leva, så att jag kan fortsätta att följa ditt ord.
Öppna mina ögon, så att jag kan se allt underbart som står där.
Jag är bara en vandringsman här på jorden.
Jag behöver vägledning, och dina bud är karta och kompass för mig.
Jag längtar efter dina råd mer än jag kan tala om.
Du tillrättavisar de stolta, dem som vägrar att lyssna till dina bud.
Låt dem inte få håna mig för att jag lyder dina lagar!
Till och med furstar sitter och talar illa om mig, men jag tänker fortsätta att gå dina vägar.
Din lag är både mitt ljus och min rådgivare.
Jag har helt tappat modet.
Ja, jag är totalt uppgiven.
Håll mig vid liv genom ditt ord.
Jag berättade för dig om mina planer, och du svarade mig.
Ge mig nu ditt råd!
Låt mig förstå vad det är du vill, så jag kan se dina under!
Jag gråter hämningslöst.
Mitt hjärta är tungt av sorg.
Säg något upp-muntrande till mig!
- Bevara mig när jag är i fara.
Hjälp mig att orubbligt följa dina lagar.
Jag har ju beslutat mig för att göra det rätta.
Jag släpper inte tanken på dina befallningar.
Herre, låt mig inte fördärva alltsammans!
Om du bara gör mig villig att lyda dig, kan jag bättre följa dina lagar.
- Tala bara om för mig vad jag ska göra, så gör jag det.
Så länge jag lever vill jag lyda dig av hela mitt hjärta.
Se till att jag går på rätta vägar, för jag vet verkligen hur underbara de är.
Ge mig kärlek till ditt ord och låt inte mitt habegär ta överhanden.
Vänd mig bort från det som är värdelöst och utan mening, och bevara mitt liv.
Säg mig än en gång att dina löften gäller mig, för jag litar på dig och tjänar dig.
Jag är så rädd att bli hånad för att jag lyder dina lagar, även om de är rätta och goda.
Jag längtar efter att lyda dem!När du håller vad du lovat, så får jag liv på nytt.
- Ja, Herre, du älskar mig och har lovat att frälsa mig!
Hjälp mig nu i din godhet och kärlek.
Då kommer jag att kunna svara dem som hånar mig, för att jag litar på det du sagt.
Må jag aldrig glömma dina ord!
Till dem sätter jag mitt hopp!
- Därför ska jag fortsätta att alltid lyda dig.
Det kommer att göra mig fri.
Till och med för kungar kommer jag att tala om vad din lag säger utan att skämmas.
Vad jag älskar dina bud!
Vad jag är glad över dina befallningar!
Jag sträcker mig efter dem och vill att de fyller mitt liv.
- Glöm aldrig dina löften till mig, din tjänare, för de är mitt enda hopp!
De ger mig styrka mitt i lidandet.
De ger mig nya krafter och ger mig liv!
Självbelåtna människor talar föraktfullt om mig så ofta de kan, men jag står oberörd inför dem.
Från min tidigaste ungdom har jag försökt lyda dig.
Dina ord har varit min tröst.
Jag grips av vrede och förtvivlan när jag tänker på de människor som överger dina befallningar, för dina lagar har varit en källa till glädje för mig under denna korta vandring på jorden.
Jag kommer ihåg dina bud till och med på natten och tänker på dem, Herre.
Det har alltid varit en lycka för mig att lyda dig!
Du, Herre, är min!
Jag lovar att göra det du vill!
Av hela mitt hjärta vill jag ha dina välsignelser.
- Jag märkte hur felaktigt jag levde, men bestämde mig för att på nytt lyda dina bud.
Ogudaktiga människor har försökt att få mig på fall, men jag är fast förankrad vid dina lagar.
Mitt i natten går jag upp för att tacka dig för dina bud.
Den som bekänner och litar på Herren är min vän.
Herre, överallt i hela världen kan man uppleva din godhet.
Hjälp mig att förstå vad jag ska göra!
Herre, du är god mot mig, precis som du har lovat.
Ge mig nu både förstånd och kunskap, för dina lagar är mina vägvisare.
Jag gick vilse, tills du straffade mig.
Nu följer jag noggrant allt du säger.
Du är god och gör bara gott.
Hjälp mig att förstå din lag!
Människor har oförskämt ljugit om mig, men sanningen är att jag har följt dina bud av hela mitt hjärta.
Deras sinnen är förmörkade och de förstår inget, men jag förstår att jag måste följa din lag.
- För mig var det bra att jag fick erkänna:
Nu är det slut med mig.
Då först lärde jag mig vilken hjälp dina bud ger.
De är värdefullare för mig än silver och guld!
Herre, min Skapare, du har gett mig livet.
Ge mig nu insikt så att jag förstår dina lagar!
Alla som bekänner och litar på dig ska välkomna mig, eftersom jag också litar på ditt ord.
- Herre, jag vet att dina beslut är rätta och att ditt straff bara gjorde mig gott.
Trösta mig nu med din nåd, precis som du har lovat.
Förbarma dig och hjälp mig, så att jag får leva.
Din lag är ju min stora glädje.
Låt dessa oförskämda människor få skämmas, för de har varit orättvisa mot mig med alla sina lögner.
Jag däremot vill tänka på dina befallningar.
Låt alla andra som ärar och litar på dig komma till mig för att samtala om dina lagar!
Hjälp mig att helt och fullt lyda alla dina bud.
Då behöver jag aldrig skämmas över mig själv.
Jag längtar efter din frälsning, och jag väntar på den hjälp som du har lovat mig.
Otåligt längtar jag efter att få se hur dina löften infrias.
Och jag frågar:
När ska du trösta mig och hjälpa mig?
Jag känner mig gammal och utsliten och till ingen nytta.
Men fortfarande klamrar jag mig fast vid dina lagar och lyder dem.
Hur länge måste jag vänta innan du straffar dem som förföljer mig?
- Dessa fräcka och oförskämda människor, som är likgiltiga inför din sanning och dina lagar.
De har grävt gropar för att jag ska falla i dem.
De förföljer mig med sina lögner.
Hjälp mig, för du älskar bara sanningen!
De hade så när tagit livet av mig, och ändå vägrade jag att ge upp och bryta mot dina bud.
Visa nåd mot mig och låt mig få leva, så att jag kan fortsätta att lyda dig!
Ditt ord, Herre, står fast i himlen för evigt.
- Din trofasthet består från generation till generation, precis som jorden som du har skapat.
Allt består ännu i dag, och tjänar dina syften.
Jag skulle ha dött för längesedan i mitt elände, om inte dina lagar hade varit min största glädje.
Jag tänker aldrig lägga dem åt sidan, för du har använt dem till att ge mig min glädje och min hälsa tillbaka.
Jag tillhör dig!
Fräls mig, för jag har försökt leva efter dina befallningar.
Även om besinningslösa människor gömmer sig längs vägen för att döda mig, ska jag i stillhet tänka på dina löften.
Allt har sin begränsning, men för ditt ord finns inga gränser.
Vad jag älskar ditt ord!
Jag tänker på det hela dagen.
Det gör mig klokare än mina fiender.
Ja, när jag tänker på dina bud gör de mig visare än mina lärare.
De gör mig till och med visare än gamla människor med sin livserfarenhet.
Jag har inte lyssnat till orättfärdiga förslag, för jag vill fortsätta att vara lydig mot ditt ord.
- Jag kan inte vända mig bort från vad du har lärt mig.
Smaken av dina ord är sötare än honung.
Eftersom bara dina lagar kan ge mig vishet och förstånd, är det inte att undra på att jag avskyr all slags falskhet.
Dina ord är som en lykta, som lyser upp stigen framför mig och hjälper mig att inte snubbla.
Jag har lovat att göra allt det som du fastställt i ditt ord.
Jag är plågad till det yttersta, men låt mig behålla livet, som du har lovat!
Ta emot mitt tack som ett offer och tala om din vilja för mig!
Mitt liv hänger på en skör tråd, men trots det tänker jag inte sluta upp att följa dina lagar.
De ogudaktiga har satt ut sina fällor för mig längs vägen, men jag tänker inte gå några omvägar.
Dina lagar är en skatt, som jag kommer att vara glad över i all framtid.
Jag har bestämt mig för att följa dem tills jag dör.
Herre, jag avskyr dem som inte vet om de ska lyda dig eller inte.
Men jag älskar din lag.
Du är den som beskyddar mig och försvarar mig, och dina löften är mitt enda hopp.
Försvinn, ni människor som vill göra mig illa!
Försök inte hindra mig från att lyda Guds befallningar!
Herre, du har lovat att låta mig leva!
Låt det aldrig få sägas att Gud svek mig!
För mig i säkerhet för mina fiender.
Då kan jag fortsätta att följa dina lagar.
Men du förkastar alla som förkastar dina lagar.
Och den som vill föra dig bakom ljuset bedrar sig bara själv.
De ogudaktiga är som slagg, som man kastar bort.
Inte undra på att det bästa jag vet är att följa dina lagar!
Hela jag ryser av fruktan inför dig.
Jag är rädd för dina domar.
Överlämna mig inte i mina fienders händer, för jag har gjort vad som är gott och rätt.
Lova att du välsignar mig!
Låt inte de högfärdiga förtrycka mig!
Mina ögon har blivit utmattade av att spana efter hur du ska uppfylla ditt underbara löfte att befria mig.
Herre, behandla mig efter din godhet och lär mig dina föreskrifter, för jag är din tjänare!
Ge mig därför sunt förnuft, så att jag kan tillämpa dina bud i allt jag gör.
Herre, det är dags för dig att gripa in, för dessa okunniga människor fördärvar dina lagar, men jag älskar dina befallningar mer än renaste guld.
Jag hatar all slags falskhet, och därför låter jag dina befallningar få styra mina steg.
Dina lagar är underbara och därför håller jag dem.
När du förklarar ditt ord, kan till och med den mest obildade människa förstå det.
Min längtan efter dina befallningar är starkare än törsten hos den som flämtar i hettan.
Vänd dig till mig och visa mig barmhärtighet!
Det har du lovat alla dem som älskar dig.
Beskydda mig och gör mig stark, så att jag inte bryts ner av det onda!
Rädda mig från dessa människor som så våldsamt förtrycker mig.
Annars kan jag inte leva efter dina bud.
Låt mig få uppleva hur god du är, och lär mig alla dina lagar.
Jag gråter när jag ser att man inte följer dem.
Herre, du är rättvis och allt vad du beslutar är rätt.
Dina lagar är rätta och pålitliga.
Jag blir utom mig av vrede över mina fienders sätt att nonchalera dem.
Jag har verkligen prövat dina löften, och det är därför jag älskar dem så mycket.
Själv är jag värdelös och obetydlig, men jag glömmer inte dina lagar.
Din rättvisa är evig, och dina ord kan man alltid lita på.
I min nöd och ångest får jag tröst av dina befallningar.
Dina lagar är rätta och oföränderliga.
Hjälp mig att förstå dem, så att jag får leva.
Från djupet av mitt hjärta ber jag till dig.
Svara mig, Herre, så ska jag följa dina lagar!
Fräls mig, ropar jag, för jag lyder dig.
Tidigt på morgonen, innan solen har gått upp, ber jag till dig och visar dig att jag litar på dig.
Jag håller mig vaken om natten för att tänka på dina löften.
Lyssna till mig och ge mig nytt mod, du som är så kärleksfull och god!
Nu kommer dessa grymma människor för att anfalla mig, men du är nära mig, Herre. Alla dina bud är grundade på sanningen.
Redan som ung lärde jag mig att din vilja aldrig förändras.
Se hur jag lider!
Rädda mig därför, för jag har inte varit olydig mot dina befallningar!
Ja, rädda mig och ge mig livet tillbaka, precis som du har lovat.
De ogudaktiga ska inte bli frälsta, för de bryr sig inte om dina lagar.
Herre, vad stor din barmhärtighet är!
Ge mig nytt mod genom dina rättvisa domar!
Mina fiender förföljer mig och försöker att få mig att inte lyda din lag.
Men jag håller fast vid den.
Jag känner avsky och äckel inför dessa förrädare som sätter sig över dina lagar.
Herre, du vet hur mycket jag verkligen älskar dina bud.
Ge mig nu livet och hälsan tillbaka!
Allt är sant och tillförlitligt i ditt ord.
Dina befallningar är eviga.
Maktfullkomliga människor har förföljt mig, även om de inte haft någon orsak till det.
Bara dina ord gör intryck på mig.
Jag är glad över dina lagar, precis som den som finner en värdefull skatt.
Jag hatar all slags falskhet, men jag älskar dina lagar!
Jag prisar dig sju gånger om dagen, därför att dina lagar är goda och rätta!
De som älskar dina lagar lever i fullständig frid och snubblar inte på vägen.
Jag väntar på din frälsning, Herre. Därför har jag följt dina lagar.
Jag älskar din undervisning, och jag har lyssnat till den.
Ja, alla dina befallningar och uppmaningar har jag uppriktigt följt.
Du vet även detta, du som vet allt om mig.
Herre, lyssna till mina böner!
Och låt mig förstå alltmer av ditt ord!
Hör mina böner, och rädda mig, som du också lovat!
Jag prisar dig för att jag får lära mig dina lagar.
Jag ska sjunga en sång om ditt ord för allt vad du befallt är gott.
Var därför beredd och grip in och hjälp mig, för jag har valt att göra din vilja!
Herre, jag längtar efter din frälsning, och din lag är min stora glädje.
Låt mig få leva länge så jag kan prisa dig.
Låt dina lagar bli min hjälp!
Jag har vandrat bort som ett vilsegånget får.
Kom och leta rätt på mig, för jag tillhör dig.
Inte någonting av det du befallt har jag glömt.Johannes skrev ner alltsammans - Guds och Jesu Kristi ord, allt som han hörde och såg.
Om du läser dessa profetiska ord högt för församlingen, kommer du att bli särskilt välsignad av Herren. De som lyssnar till dem när de blir upplästa och gör som de säger, ska också bli välsignade, för tiden är nära när allt detta ska ske.
Från Johannes, till de sju församlingarna i Turkiet.Kära vänner!Jag önskar er nåd och frid från Gud, som är och som var och som ska komma, och från de sju andarna framför hans tron, och från Jesus Kristus, Guds uthålliga och trovärdiga vittne.
Han var den förste som uppstod från de döda för att aldrig mer dö igen.
Han är mycket större än någon kung i hela världen.
All äran tillhör honom, som alltid älskar oss och som har gjort oss fria från våra synder genom att offra sitt blod för oss.
Han har samlat oss i sitt rike och gjort oss till präster åt Gud, sin Far. Hans är äran för evigt.
Han regerar i evighet!
Amen.
Se!
Han kommer, omgiven av moln, och alla människor ska se honom - ja, till och med de som har genomborrat honom, och alla folk ska gråta av sorg och rädsla när han kommer.
Ja!
Amen. Så ska det ske.
Jag är A och Ö, början och slutet på allting, säger Gud, som är Herren, den allsmäktige, som är och som var och som kommer igen!
Jag som skriver är Johannes, er bror, som i Jesus Kristus delar lidandet, kungariket och uthålligheten med er.Jag var fängslad på ön Patmos, landsförvisad dit för att jag hade predikat Guds ord och berättat vad jag visste om Jesus Kristus.
Det var söndag och jag höll på att be, när jag plötsligt hörde en stark röst bakom mig, en röst som trängde igenom som en trumpetstöt.
Och den sa till mig:
Skriv ner i en bok allt du ser och skicka den till de sju församlingarna i Efesos, Smyrna, Pergamon, Thyatira, Sardes, Filadelfia och Laodikeia.
När jag vände mig om för att se vem det var som talade, såg jag sju ljusstakar av guld bakom mig.
Och mitt ibland dem stod någon som såg ut som Jesus, och som själv kallade sig Människosonen.
Han var klädd i en lång mantel och hade ett guldbälte runt bröstet.
Hans hår var vitt som ull eller snö, och hans ögon var genomträngande som eldsflammor.
Hans fötter liknade guld som glöder i smältugnen, och hans röst dånade som vågorna mot stranden.
Han höll sju stjärnor i sin högra hand och ett skarpt dubbelsidigt svärd i sin mun, och hans ansikte lyste som solen, när den skiner som klarast.
- När jag såg honom föll jag ner vid hans fötter som om jag hade varit död.
Men han lade sin högra hand på mig och sa:
Var inte rädd, jag är den förste och den siste, den levande som dog och som nu lever i evighet, och jag har nycklarna till helvetet och döden.
Skriv nu ner det du just har sett, och det som snart kommer att visas för dig.
Detta är hemligheten med de sju stjärnorna som du såg i min hand, och de sju guldljusstakarna: stjärnorna, det är de sju församlingarnas ledare, och de sju ljusstakarna är själva församlingarna.Följ inte världens beteenden och vanor, utan var nya och annorlunda människor med det nya livets friskhet i allt ni gör och tänker.
Då förstår ni att välja det som är gott och som tillfredsställer Gud.
Som Guds budbärare vill jag förmana er.
Var ärliga i er bedömning av er själva, mät ert värde med måttet av den tro som Gud har gett er.
- På samma sätt som en kropp är beroende av att alla dess delar fungerar, så är också vår gemenskap i Kristus beroende av att var och en av oss fungerar.
Vi är alla delar i Kristi kropp, var och en av oss med olika uppgifter att sköta, och alla behövs för att göra den fullständig.
Vi tillhör därför varandra, och var och en behöver de andra.
Gud har i sin nåd gett oss olika gåvor.
Om Gud därför har gett dig gåvan att profetera, profetera då så ofta du kan det och så ofta som din tro är stark nog att ta emot ett budskap från Gud.
Om din gåva är att tjäna andra, tjäna dem väl.
Om du undervisar, gör det som en god lärare.
Om du är den som förmanar, se till att du ger uppmuntran och tröst.
Om Gud har gett dig pengar, var generös och hjälp andra.
Om Gud har gett dig ledarförmåga, ta då det ansvaret på allvar.
Den som tröstar andra ska göra det med glädje.
Låtsas inte bara att ni älskar andra, utan älska dem verkligen.
Hata det som är orätt.
Stå på det godas sida.
Älska varandra som syskon.
Låt det inte finnas någon gräns för den uppskattning och respekt ni visar varandra.
Var aldrig lata i ert arbete, utan tjäna Herren med glädje.
Gläd er åt allt det som Gud har i beredskap åt er.
Ha tålamod i svårigheter och be alltid.
När Guds barn behöver något så ska ni hjälpa dem.
Och gör det till en vana att bjuda hem gäster på mat, och ge dem också logi för natten, om de behöver det.
Om någon behandlar er orättvist för att ni är kristna så döm honom inte, utan be att Gud ska välsigna honom.
När andra är lyckliga, så gläd er då tillsammans med dem.
Om de är ledsna så dela deras sorg.
Samarbeta med glädje!
Försök inte vara främst.
Försök inte ställa er in hos betydelsefulla människor, utan uppskatta vanliga människors sällskap.
Och tro inte att ni vet allt!
Betala aldrig ont med ont.
Var inställda på att göra det som är gott, och låt alla se att ni är alltigenom ärliga.
Gräla inte med någon.
Gör allt vad ni kan för att kunna leva i fred med andra människor.
Kära vänner, hämnas aldrig.
Lämna det åt Gud, för han har sagt att det är hans sak att göra.
Ta därför inte lagen i egna händer.
Ge din fiende mat om han är hungrig.
Om han är törstig så ge honom något att dricka, och ni kommer att samla glödande kol på hans huvud.
Med andra ord: han kommer att skämmas över vad han har gjort mot er.
Låt inte det onda ta överhanden, utan besegra det genom att göra gott.